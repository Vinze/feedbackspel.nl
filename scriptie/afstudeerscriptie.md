![Logo](scriptie/bijlagen/logo.svg)

Opleiding Communication & Multimedia Design

NHL Hogeschool  
Rengerslaan 10  
8917DD Leeuwarden

Tel. secretariaat 058 2511107 / 06 46065567

<table style="margin-top:60px">
	<tr>
		<th colspan="2">Student</th>
		<th colspan="2">Onderwijs instelling</th>
	</tr>
	<tr>
		<td>Naam:</td>
		<td>Vincent Bremer</td>
		<th>Mentor:</th>
		<td>Jan-Wessel Hovingh</td>
	</tr>
	<tr>
		<td rowspan="2">Adres:</td>
		<td rowspan="2">Valkstraat 33<br>8605 AV Sneek</td>
		<td>Telefoonnr.:</td>
		<td>06 460 648 30</td>
	</tr>
	<tr>
		<th>Vakdocent:</th>
		<td>Dirk Sierd de Vries</td>
	</tr>
	<tr>
		<td>Cohort:</td>
		<td>2010</td>
		<td>Telefoonnr.:</td>
		<td>06 485 940 00</td>
		
	</tr>
	<tr>
		<td>Studentnr.:</td>
		<td>205133</td>
		<td></td>
		<td></td>
	</tr>
	<tr>
		<td>Tel:</td>
		<td>06 504 909 16</td>
		<td></td>
		<td></td>
	</tr>
	<tr>
		<td>E-mail:</td>
		<td>vbremer89@gmail.com</td>
		<td></td>
		<td></td>
	</tr>
	<tr>
		<td>Afstudeerproject:</td>
		<td>Feedbackspel.nl</td>
		<td></td>
		<td></td>
	</tr>
	<tr>
		<td>Periode:</td>
		<td>sept 2014 - mrt 2015</td>
		<td></td>
		<td></td>
	</tr>
</table>

# Voorwoord

De afgelopen vier jaar heb ik me op de opleiding Communication & Multimedia Design onder andere bezig gehouden met de competenties Growth & Reflection en Multidisciplinary Teamwork. Voor deze competenties is het vereist om er behulp van medestudenten achter te komen waar je sterke en zwakke punten liggen en hoe je functioneert in een team. Deze feedback kan enorm waardevolle informatie bieden om jezelf verder te ontwikkelen, zowel op persoonlijk als professioneel vlak.

Er zijn diverse feedbackmethodieken, vragenlijsten, spellen en boeken beschikbaar welke kunnen helpen bij het houden van een feedbacksessie. Deze producten proberen een bepaalde structuur aan te brengen in een feedbacksessie, en geven informatie over hoe je met feedback om moet gaan. Dit zijn vrijwel allemaal fysieke en analoge producten welke (bijvoorbeeld) op papier staan. Ik heb de afgelopen jaren diverse producten toegepast en ben tot de conclusie gekomen dat ik en vele studenten met mij de bestaande producten omslachtig of onnodig moeilijk vinden.

Een leuke manier om feedback te geven is in de vorm van een zogenaamd feedbackspel. Zelf heb ik praktijk ervaring met "Het feedbackspel" en het "Kernkwadranten spel". Deze feedbackspellen zorgen ervoor dat een feedbacksessie gestructureerd wordt en weten bepaalde (gevoelige) onderwerpen op tafel te krijgen. Een nadeel van zo'n spel is dat er redelijk wat voorbereidingen getroffen moeten worden zoals het begrijpen en opzetten van het spel. Dit heeft als gevolg dat er de nodige tijd moet worden uitgetrokken voor een feedbackspel.

Ik ben van mening dat dit veel makkelijker moet kunnen in de vorm van, bijvoorbeeld, een digitaal feedbackspel. Na uitgebreid zoeken op internet en in de [App Store](https://itunes.apple.com/nl/genre/ios/id36?mt=8) van Apple en de [Play Store](https://play.google.com/store) van Android ben ik tot de conclusie gekomen dat er eigenlijk nog geen applicaties hiervoor beschikbaar zijn. Hier ligt mogelijk een grote kans om met een nieuw en innovatief concept op de markt te komen.

# Het idee

Het idee om een feedbackspel te ontwikkelen is eigenlijk al in het tweede semester van het derde jaar ontstaan. Ik zat hier in een projectgroep met nog drie medestudenten en we wilden graag feedback op elkaar geven in een groepsgesprek. Hiervoor wilde we in eerste instantie een feedbackspel van school gebruiken, maar deze was toen niet voorhanden. Daarom hebben we via Google een lijst met karakter eigenschappen opgezocht en in ongeveer 10 minuten tijd zelf een kleine applicatie (1) geschreven. Deze applicatie laat met een druk op de knop een willekeurige eigenschap laat zien. Deze eigenschap moesten we in overleg met de projectgroep koppelen aan een medestudent, en uitleggen waarom de eigenschap bij diegene hoorde. Deze manier van feedback geven bleek erg prettig te werken, en doordat er willekeurige eigenschappen getoond werden kwamen er leuke gesprekken op gang.

(1) [http://feedbackspel.nl/randomwords](/randomwords)

# Doelstellingen

Het geven en ontvangen van feedback binnen een team moet toegankelijker en leuker worden. Er moet een dialoog ontstaan over de gegeven en ontvangen feedback.

# Concept omschrijving

Mensen die feedback willen geven en ontvangen in een team kunnen dit nu via een applicatie op hun smartphone en/of laptop doen. Deze applicatie zal in spelvorm assisteren bij het organiseren en houden van een feedbacksessie. Alle deelnemers zitten tezamen in dezelfde ruimte, en geven middels de applicatie feedback aan elkaar. Na iedere ronde wordt een samenvatting van de resultaten getoond. Deze resultaten zullen aansporen tot het hebben van een dialoog over de gegeven en ontvangen feedback en bieden stof om over te praten in een groepsgesprek.

# Research

## Hoofdvraag

Hoe kan ik het feedback geven en ontvangen makkelijker en toegankelijker maken, en wat heeft het product nodig om de deelnemers aan te zetten tot dialoog?

## Deelvragen

- Welke feedbackmethodes worden er zoal gebruikt?
- Welke manier van feedback geven/ontvangen vindt men prettig?
- Waarom wordt aan feedback gedaan?
- Hoeveel tijd wil men besteden aan een feedbacksessie?
- Wat voor soort feedbackspellen of methodieken zijn geschikt om om te bouwen naar een digitale variant?
- Welke doelen hebben de bestaande feedbackspellen of methodieken?

## Vooronderzoek

Om vast te kunnen stellen waar de doelgroep ligt en hoe deze omgaat met het geven en ontvangen van feedback is een enquête opgesteld met 17 vragen over dit onderwerp. Deze enquête is in de periode van 7 en met 9 april 2014 via mijn eigen Facebook verspreid (1). In totaal is de enquête ingevuld (2) door 32 personen en globaal bestaat mijn vriendenlijst op Facebook uit:

- Mensen van ongeveer 20 tot 50 jaar oud
- Grotendeels HBO studenten en een aantal MBO studenten
- Voornamelijk werkzaam in de IT sector

Uit deze enquête zijn een aantal belangrijke punten naar voren gekomen welke kunnen helpen bij de verdere ontwikkeling van een feedback systeem.

(1) Facebook post: http://facebook.com/vbremer89/posts/722083571157120  
(2) Ruwe data uit de enquête: [Feedback onderzoek - Google Formulieren.pdf](scriptie/bijlagen/Feedback onderzoek - Google Formulieren.pdf)

### Feedbacksystemen

Er wordt voornamelijk feedback gegeven en ontvangen in de vorm van;

- functioneringsgesprekken;
- groepsgesprekken;
- vragenlijst/enquête;
- feedbackspellen of soortgelijke methodieken

### Functioneringsgesprekken

De functioneringsgesprekken worden voornamelijk toegepast in het bedrijfsleven en zijn gericht op het functioneren van een werknemer binnen het bedrijf. Dit gesprek wordt meestal één op één gevoerd, vaak tussen een werknemer en leidinggevende. Aan de hand van een aantal standaard onderwerpen wordt besproken hoe iemand binnen het bedrijf functioneert. Deze feedback gaat vaak maar één richting op, namelijk van de leidinggevende naar de werknemer.

### Groepsgesprekken

Ook veel ondervraagden geven aan dat ze vaak gebruikmaken van een groepsgesprek. Dit wordt zowel toegepast in het bedrijfsleven als op scholen. In een groepsgesprek gaat men met elkaar rond de tafel zitten en wordt besproken hoe iedereen functioneert in de groep. Een aantal ondervraagden geven aan dat ze hier een hulpmiddel bij gebruiken, bijvoorbeeld een bepaalde methodiek of een spel zoals het kernkwaliteitenspel. Een groot deel van de ondervraagden vindt deze manier van feedback geven en ontvangen prettig. Het is in een groepsgesprek namelijk veel makkelijker om de feedback mondeling toe te lichten en er vragen over te stellen. Een nadeel van een groepsgesprek is dat het vaak de structuur mist om de deelnemers bij het onderwerp te houden.

### Vragenlijsten en enquêtes

Verder hebben de meeste ondervraagden wel ervaring met een feedbackformulier of enquête. Er wordt dan een formulier opgesteld met een aantal vragen, al dan niet over een specifiek persoon, waarop men invult hoe ze over de teamgenoten denken. Een voordeel hiervan is dat het niet heel veel tijd in beslag neemt en de antwoorden makkelijk in te vullen zijn, eventueel op een later tijdstip. Het is bij een vragenlijst wel belangrijk dat de vragen goed opgesteld moeten zijn om bruikbare antwoorden te krijgen. Soms kan een vraag al op een bepaald antwoord aansturen waardoor de ontvangen feedback niet een realistisch beeld geeft. Doordat iedereen de vragen individueel beantwoord zal men elkaars antwoorden niet beïnvloeden. Een nadeel is wel dat er niet echt ruimte is om goed door te vragen of de antwoorden toe te lichten. Daarnaast kan degene die de antwoorden invult zich er makkelijk vanaf maken door een bijvoorbeeld alleen een ja of nee antwoord te geven.

### Feedbackspellen of soortgelijke methodieken

Slechts een klein aantal ondervraagden heeft gebruik gemaakt van een feedbackspel. Dit komt omdat men vaak niet bewust zijn van het bestaan van dit soort spellen of omdat ze het niet direct voorhanden hebben. De ondervraagden die wel gebruik hebben gemaakt van een feedbackspel vinden het wel een leuke manier om feedback te geven/ontvangen, maar het komt soms ook te geforceerd over. Daarnaast vereisen de uitgebreidere feedbackspellen dat ze vooraf goed bestudeerd moeten worden voordat er gespeeld kan worden. Dit kost wel extra tijd en kan een struikelblok zijn om het te gebruiken.

### Manieren van feedback geven en ontvangen

Vrijwel alle ondervraagden geven aan dat ze graag onderbouwde feedback willen ontvangen met voorbeelden van situaties waarin het deze feedback van toepassing is. Opvallend is dat men het liefst de feedback schriftelijk ontvangt, maar bij het geven van feedback doen ze dit het liefst mondeling. Mogelijk heeft dit ermee te maken dat het makkelijker is om mondeling feedback te geven dan wanneer ze een heel verhaal op moeten schrijven. Ook kost het dan minder moeite om de feedback toe te lichten en er dieper op in te gaan. Bij het ontvangen is het voor degene die de feedback ontvangt makkelijker dat het schriftelijk gegeven wordt, omdat diegene het dan zelf niet meer op hoeft te schrijven.

# Feedback geven en ontvangen

Feedback betekent letterlijk terugkoppeling. Het geven van feedback is een belangrijke vaardigheid voor iedereen die samenwerkt in een team. Door middel van feedback wissel je informatie uit over elkaars houding en gedrag.

## Waarom?

Feedback wordt nogal eens verward met kritiek. Mensen voelen zich aangevallen of ervaren de feedback als een teken van falen. Dit is erg jammer want feedback bied iemand kansen om over zichzelf te leren en laat zien op welke punten iemand zichzelf nog kan ontwikkelen.

## Regels

Er zijn een aantal regels bij het geven en ontvangen van feedback. Door deze regels in acht te nemen zal het leerproces verbeteren en zal een feedbacksessie nuttigere resultaten opleveren. Een aantal belangrijke regels zijn:

### Bij feedback geven

- Denk goed na over de feedback die je gaat geven en hoe je dit gaat brengen.
- Geef voorbeelden en licht je feedback toe.
- Geef opbouwende kritiek.
- Wees duidelijk.
- Geef zowel positief als negatief commentaar.
- Hou rekening met de gevoelens van een ander.

### Bij feedback ontvangen

- Luister goed en vraag indien nodig om toelichting.
- Schiet niet meteen in de verdediging en sta op voor kritiek van anderen.
- Probeer je in de ander te verplaatsen om erachter te komen waarom je bepaalde feedback krijgt.

### Bronvermelding

*Academie voor Counselling en Coaching Opleidingen*. Geraadpleegd op 12 oktober 2014, van http://www.counselling.nl/coaching/feedbackregels.html

*Feedbackformulier Alice ter Veld*. Dit document is opgesteld door PPO docenten van de opleiding Communication & Multimedia Design en wordt gebruikt als hulpmiddel bij het geven en ontvangen van feedback. [feedback uitgebreid.doc](scriptie/bijlagen/feedback uitgebreid.doc)

*Spraakwater Sessies*, verzorgd lezingen en contactmomenten. Geraadpleegd op 14 oktober 2014, van http://www.spraakwater.nl/index.php/spraakmakende-items/21-zes-gouden-regels-voor-het-ontvangen-van-feedback

## Een dialoog tot stand brengen

Bij een goede feedbacksessie is het van belang dat de deelnemers een dialoog met elkaar aangaan over het functioneren van de individuen. Door een gesprek te voeren over de gegeven en ontvangen feedback kan men gemakkelijker om deze feedback te onderbouwen en toelichten. Wanneer de feedback helemaal uitgetypt moet worden kan dit teveel werk zijn, waardoor men sneller geneigd zal zijn om dingen niet te benoemen. Daarnaast is het in een gesprek makkelijker om door te vragen

Het feedback systeem moet de deelnemers dus motiveren tot het hebben van een dialoog en hiervoor zullen diverse 'triggers' nodig zijn. Het stimuleren van een gesprek kan gedaan worden door de deelnemers te belonen, bijvoorbeeld met (digitale) medailles of een score waardoor iemand hoger in een ranglijst kan komen. Daarnaast zijn mensen ook aan het praten te krijgen door ze simpelweg vragen te stellen. Bij het stellen van de juiste (open) vragen zal iemand met een antwoord moeten komen, dit kan helpen bij het opzetten van een gesprek.

# Doelgroep

De doelgroep waar ik me in eerste instantie op zal richting zijn studenten die de opleiding Communication & Multimedia Design volgen. Op deze opleiding wordt erg veel gewerkt in groepsverband en is het reflecteren en groeien op persoonlijk vlak erg belangrijk. Uit eigen onderzoek blijkt dat vrijwel alle studenten van de opleiding bekend zijn met het geven en ontvangen van feedbackspellen. 

## User stories

Tim (22 jaar) is een 2e jaars student die de opleiding Communication & Multimedia Design volgt aan de NHL Hogeschool. Hier zit hij in de minor Multimedia Reclame Bureau en werkt samen met nog 4 anderen aan een project. Inmiddels is hij halverwege het semester en hij wil graag eerlijke feedback van zijn medestudenten ontvangen. Deze feedback wil hij gebruiken om erachter te komen wat zijn goede/zwakke punten zijn, en de resultaten verwerken in een reflectieverslag. Hij wil graag weten hoe anderen over hem denken, en vind het belangrijk dat de feedback wordt toegelicht met (praktijk) voorbeelden. Hiervoor plant hij samen met zijn teamgenoten een uurtje in om even samen te gaan zitten en een feedbacksessie te organiseren.

## User patterns

### Vierdejaars CMD studenten

Aangezien deze studenten al een aantal jaar op de opleiding zitten is de kans groot dat ze al de nodige ervaring hebben met het geven en ontvangen van feedback. Door met deze doelgroep te gaan testen is het mogelijk om erachter te komen hoe het spel zich verhoud in vergelijking met papieren feedbackspellen en/of andere feedbackmethodes. Daarnaast heeft deze doelgroep al een bepaalde verwachting van wat een feedbackspel moet bieden, en kan getest worden of een applicatie hieraan voldoet. Bij deze doelgroep dient wel rekening gehouden te worden met het feit dat ze ook op technisch gebied een prototype gaan beoordelen. Vanwege hun ervaring en expertise zullen ze mogelijk vallen over technische imperfecties die andere gebruikers niet eens opvallen.

### Eerstejaars CMD studenten

Hebben over het algemeen nog maar weinig ervaring met feedback systemen/spellen en zullen minder naar het technische aspect van een applicatie kijken. Deze doelgroep is perfect om te testen in hoeverre het een applicatie het proces van feedback geven en ontvangen in teamverband kan bevorderen. Ze zijn niet bevooroordeeld hoe een feedbackspel zou moeten werken, en hebben nog geen beeld van hoe dit georganiseerd zou moeten worden.

<!-- ### PPO docenten

PPO docenten houden zich bezig met de persoonlijke ontwikkeling van studenten en hebben veel ervaring met diverse feedbackmethodieken. Bij het spelen van een feedbackspel kijken vanuit een professioneel oogpunt.  -->

## Persona

![Johan](scriptie/bijlagen/johan-steenstra.jpg)

**Naam:**  
Johan Steenstra (19 jaar)

**Demografisch:**  
Woont nog thuis bij zijn ouders in Stiens. Hij gaat dagelijks met de bus op en neer naar Leeuwarden omdat hij de opleiding Communication & Multimedia Design volgt aan de NHL Hogeschool.

**Karakteristieken:**  
Bescheiden, eigenwijs, leergierig, rustig, trots, zelfstandig

**Doelen:**  
Na de havo afgerond te hebben wil hij graag zijn bachelor halen om verder te kunnen komen in de multimedia.

**Ambities:**  
Wil graag cameraman worden bij een groot en bekend TV station. Daarnaast zou hij graag als freelancer wat extra geld willen verdienen met zijn camera werk.

**Invloeden en activiteiten:**  
Twee keer per week gaat Johan voetballen met VV de Renners en hij doet dit vooral om lekker fit te blijven en het contact te onderhouden met zijn medespelers. Op zaterdag werkt hij in een tuincentrum om wat geld bij te verdienen. Hier is hij verantwoordelijk voor het vullen van de winkel, en hij helpt de klanten als ze iets zoeken.

## Persoonlijkheden

Om een goed beeld te krijgen van de doelgroep zijn een drietal personae opgesteld. Door de doelgroep te observeren tijdens het uitvoeren van tests en op basis van het vooronderzoek zijn de onderstaande personae tot stand gekomen. Deze personae zijn weer gebaseerd op de Myers-Briggs Type Indicator (MBTI). Op internet staan diverse tests om erachter te komen wat voor persoonlijkheidstype bij een bepaald persoon hoort. Deze tests zijn driemaal en op verscheidende sites ingevuld. Door de vragen op een manier te beantwoorden die bij de verschillende type mensen uit de doelgroep past, zijn de volgende eigenschappen naar voren gekomen. Er is gekozen voor het MBTI systematiek omdat dit een bekende en vrij eenvoudige methode is om snel een beeld te creëren van de verschillende personen uit de doelgroep.

### Vivian Bootsma (ESTP)

Vind het belangrijk dat een feedbacksessie to-the-point is en er niet teveel omheen gedraaid wordt. Ze zegt waar het op staat en heeft er geen problemen mee om dit uit te spreken in een groep. Ze moet wel oppassen dat ze niet te aanwezig is en de rest van de deelnemers overstemd.

### Thomas de Groot (INFJ)

Houd ervan om een feedbacksessie volgens een vooropgezette goed georganiseerde methode uit te voeren. Hij wil graag iedereen te vriend houden en probeert de vrede te bewaren in de groep. Voor hij iets zegt denkt hij eerst na, en staat liever niet in het middelpunt van de aandacht.

### Cor Bakker (ESTJ)

Werkt graag in een steeds veranderende omgeving en vind het geen probleem in het middelpunt van de aandacht te staan. Hij kijkt naar wat realistisch is en ontvangt graag feedback onderbouwd door voorbeelden uit de praktijk. Binnen de groep is hij degene die een feedbacksessie zou organiseren en hij vind het prettig als het er serieus en georganiseerd aan toe gaat.

### Bronvermelding
MBTI test van *Psychologie Magazine*, uitgevoerd op 29 oktober 2015, van http://tests.psychologiemagazine.nl/Persoonlijkheid/Test%20persoonlijkheidstype%20MBTI

MBTI test van *Looman Coaching*, uitgevoerd op 30 oktober 2015, van http://www.loomancoaching.nl/nl/persoonsvoorkeuren-test

MBTI test van *123test*, uitgevoerd op 30 oktober 2015, van https://www.123test.nl/mbti/

# Definition of Done

Er zijn een aantal vereisten waaraan het eindproduct moet voldoen, namelijk;

- Unit tests zijn uitgevoerd en geven geen foutmeldingen.
- Broncode staat op GitHub.
- Er is getest en er zijn geen grote bugs naar voren gekomen die de applicatie laten crashen of onbruikbaar maken.
- De applicatie werkt op moderne smartphones die draaien op iOS, Android of Windows Phone.
- Laatste versie draait live op http://feedbackspel.nl
- Documentatie is bijgewerkt tot waar de applicatie af.

# MoSCoW

<table>
	<tr>
		<th>Must have</th>
		<th>Should have</th>
	</tr>
	<tr>
		<td>
			<ul>
				<li>Aanmaken van een spel</li>
				<li>Deelnemen aan een spel</li>
				<li>Feedback geven</li>
				<li>Resultaten tonen</li>
				<li>Werken op zowel een mobiele telefoon, tablet en laptop (responsive)</li>
			</ul>
		</td>
		<td>
			<ul>
				<li>Opslaan van ontvangen feedback</li>
				<li>Inloggen / Registreren</li>
				<li>Wijzigen van gebruikersgegevens</li>
			</ul>
		</td>
	</tr>
	<tr>
		<th>Could have</th>
		<th>Won't have</th>
	</tr>
	<tr>
		<td>
			<ul>
				<li>Geluidsopname maken tijdens spelen van het feedbackspel</li>
				<li>Opgeslagen feedback tonen in bijvoorbeeld grafieken</li>
				<li>De gebruiker zelf feedback kaartjes (eigenschappen) laten toevoegen en/of bewerken</li>
			</ul>
		</td>
		<td>
			<ul>
				<li>De gebruiker zelf feedback vragen laten toevoegen</li>
				<li>Op basis van de ontvangen feedback een advies gegeven voor de toekomst</li>
				<li>Uitgebreide statistieken over de ontvangen feedback</li>
				<li>Koppelingen met social media</li>
			</ul>
		</td>
	</tr>
</table>

# Design thinking

Het project is volgens het design thinking proces uitgevoerd en hiervoor zijn diverse beproefde methodieken gebruikt. (1) Hieronder staan enkele gebruikte methodieken en wordt uitgelegd wat deze methodieken inhouden en waarom deze toegepast zijn. 

### Iteration

Het iteratieve proces houd in dat het product zich ontwikkeld op basis van de opgedane kennis uit het testen met gebruikers. Dit proces bestaat uit een aantal stappen die zich herhalen in een cyclus en ervoor zorgt dat het product als het ware om de gebruiker heen ontwikkeld wordt.

![webapp1](scriptie/bijlagen/iteration.svg)

### Low Fidelity Prototype Kit (171)

Een low fidelity prototype is een eenvoudige versie van het product dat ontwikkeld wordt. Dit soort prototype is zeer snel te maken en komt niet in de buurt van de kwaliteit van het uiteindelijke product. Een low fidelity prototype kan bestaan uit bijvoorbeeld papier, karton, post-its en andere eenvoudige materialen. Hiermee kan heel snel getest worden en bied een goede basis om een volgend prototype op verder te ontwikkelen.

### Develop Personas (151)

Een persona is een profiel van de gebruiker en beschrijft diverse karakteristieken en eigenschappen die bij de gebruiker horen. Dit helpt bij het ontwikkelen van het product en kan helpen bij het gebruiksvriendelijk maken.

### Observation (265)

Iedere iteratie moet het product getest worden en hiervoor zijn diverse technieken beschikbaar. Een van deze technieken is observeren. Terwijl de gebruikers het product aan het testen zijn zal één of meerdere personen meekijken en observeren welke handelingen de gebruikers uitvoeren. Dit is een eenvoudige manier om snel informatie te vergaren en vergt vrij weinig voorbereiding. Een nadeel is wel dat er snel informatie over het hoofd gezien kan worden, en de aanwezigheid van de persoon die de test afneemt kan het testen (onbewust) beïnvloeden.

### Fly-on-the-wall (242)

Observatie methode waarbij de toezichthouder zich zo afstandelijk mogelijk houdt en informatie verzameld zonder met de testpersonen te communiceren. Dit is een vrij eenvoudige methode en heeft als voordeel dat degene die de test afneemt de test niet kan beïnvloeden. Door de test ook op te nemen met een videocamera zou er bij deze methodiek helemaal geen toezichthouder aanwezig hoeven te zijn. Dit heeft weer als voordeel dat de test achteraf rustig bekeken kan worden.

<!--
### Interview: Extreme user (252)
### Interview: Group (253)
-->

(1) Robert Curedale. (2013) *Design Thinking - Process and methods manual*

# Iteratie 1 - paper prototype

![webapp1](scriptie/bijlagen/i1-overview.png)

## Inleiding

Het eerste prototype is een zogenaamd 'paper prototype'. Dit houd in dat het prototype is getekend op de computer en vervolgens wordt uitgeprint op papier. Van de testpersonen wordt verwacht dat zij met een pen het prototype 'bedienen'. Het prototype bestaat uit twee delen, namelijk een webapplicatie, en een pagina welke op de laptop getoond wordt. De testgebruikers vullen de webapplicatie in, en ik zal de rol van de computer vervullen en de uitslagen verwerken.

## Opdrachtomschrijving

Op het scherm van de laptop laat ik een eigenschap zien. Het is de bedoeling dat je door middel van de sterretjes aangeeft in hoeverre je deze bij de medespelers vind passen. Eén ster betekend dat de eigenschap helemaal niet bij iemand past, en vijf sterren betekend dat een eigenschap heel erg bij iemand past. Nadat je het voor iedereen hebt ingevuld kom ik de totalen noteren en wordt de top drie getoond op de laptop.

## Testpersonen

Het spel wordt gespeeld door vijf testpersonen, dit zijn studenten die aan het afstuderen zijn van de opleiding Communication & Multimedia Design op de NHL Hogeschool. Aangezien deze groep iedere dag in het zelfde lokaal zit, en in het verleden geregeld in een projectgroep samengewerkt hebben mag aangenomen worden dat iedereen elkaar goed (genoeg) kent om onderbouwde feedback te geven. Deze testpersonen zijn ook reeds bekend met het gebruiken van feedbackspellen, en zijn dus in staat om inhoudelijk feedback te geven over hoe ze het prototype vinden spelen.

## Uitvoering

Er is gekozen om drie eigenschappen uit de kernkwadranten van Daniel Ofman te nemen. Twee hiervan waren kwaliteiten (betrokken en besluitvaardig) en één was een valkuil (afwachtend). Er is gekozen om  te testen met slechts drie eigenschappen omdat het uitvoeren van een paper prototype relatief veel tijd kost, en naar verwachting zullen de eventuele knelpunten al snel naar boven komen. Door zowel positieve als negatieve eigenschappen te behandelen kan ik erachter komen of hier anders op gereageerd wordt. Alle spelers hebben een papieren kopie (mock-up) gekregen van de webapplicatie. Hierop vult men de namen van de medespelers in, en nadat spelers de eigenschap hebben gezien krijgen ze de tijd om de sterren te verdelen over de medespelers. Zodra iedereen klaar is loop ik langs om de uitslag te noteren en een uiteindelijke top 3 samen te stellen. Deze top 3 zal ik laten zien aan de groep en observeren of er een gesprek ontstaat en wat men met de feedback doet.

## Welke vragen wil ik beantwoord hebben?

- In hoeverre stimuleert het prototype het hebben van een dialoog?
- Welke informatie vind men belangrijk om te behandelen in een gesprek?
- Wat voor uitslagen moet eruit komen?
- In hoeverre houd het prototype de aandacht van de groep?

## Resultaten

Er zijn een aantal opvallende punten die al snel naar boven kwamen, namelijk;

### Paper prototype versus digitaal prototype

Het testen op papier geeft niet echt een goede representatie van de meerwaarde die een webapplicatie kan bieden. Zo was het moeilijk om de aandacht erbij te houden, ik moest namelijk zelf de uitslagen verwerken en dit kost tijd. Bij een webapplicatie zou dit volledig automatisch gaan en dit houd de snelheid in het spel.

### Resultaten tonen

Nadat alle spelers de sterren hadden toegekend werden de resultaten weergegeven in een top 3. De testpersonen gaven aan dat ze ook graag willen weten wie onderaan de lijst eindigen. Daarnaast wilde ze graag ook een persoonlijk overzicht willen hebben van de ontvangen feedback.

### Anoniem feedback geven

In dit geval werd de feedback anoniem verwerkt en was het niet inzichtelijk van wie je de feedback hebt ontvangen. De spelers gaven aan dat ze dit graag wilde zien zodat ze konden vragen waarom een bepaalde eigenschap wel of niet op hun van toepassing was.

### Voeren van een gesprek

Het grootste knelpunt was het feit dat er niet echt een gesprek op gang kwam. De insteek van het spel is juist om een dialoog te beginnen en te praten over de feedback. De feedback werd ingevuld, en de resultaten werden getoond, maar er werd niet echt gestimuleerd om erover te gaan praten.

## Conclusie

Zoals verwacht kwamen er behoorlijk wat knelpunten naar boven. Zo bleek dat de gesprekken niet goed op gang kwamen, duurde het te lang om iedereen met de aandacht bij het spel te houden, en kwam het te geforceerd over. Vermoedelijk komt dit mede omdat een paper prototype heel statisch is en nog veel handmatig werk vereist. Een digitale variant kan een hoop dingen automatiseren en houd de vaart in het spel. Daarnaast mogen de resultaten wel wat uitgebreider worden, simpel weg een lijstje geven bied vooralsnog niet veel stof om een gesprek over te hebben.

## Bijlagen

Paper prototype laptop: [pp-laptop.pdf](scriptie/bijlagen/pp-laptop.pdf)

Paper prototype mobile: [pp-mobile.pdf](scriptie/bijlagen/pp-mobile.pdf)

# Iteratie 2 - WebApp v0.1

![webapp1](scriptie/bijlagen/i2-overview.png)

## Inleiding

Aangezien het vorige paper prototype niet de gewenste resultaten heeft opgeleverd wordt deze keer een hogere kwaliteit webapplicatie getest. (high fidelity prototyping) Het grootste probleem met het papieren prototype was het feit dat een hoop informatie handmatig moest worden verwerkt en het spel daardoor erg omslachtig en chaotisch verliep. Het nieuwe prototype zal veel zaken automatisch verwerken en moet inzicht geven in hoeverre een webapplicatie de ervaring van een feedbacksessie kan verbeteren.

## Doelstellingen

- Het is binnen enkele minuten mogelijk om een feedbacksessie te starten.
- Het invullen van feedback neemt slechts enkele seconden in beslag.
- Bij het tonen van de resultaten moet er een gesprek opgang komen doordat men vraagt waarom hij of zij bepaalde feedback ontvangen heeft.
- De applicatie zit niet in de weg, en wordt gezien als hulpmiddel welke de groep helpt bij het hebben van gesprekken.

## Hypothese

Het is makkelijk en eenvoudig om de feedbacksessie te starten en het invullen van de feedback gaat zonder problemen. Bij het tonen van de resultaten zullen de deelnemers vragen waarom ze op een bepaalde positie in de resultaten eindige en wordt er gediscussieerd of dit wel of niet terecht is.

## Aanpassingen

Dit prototype is een volledig werkende webapplicatie welke het gehele proces van het geven en ontvangen van feedback moet vergemakkelijken. Qua functionaliteit is er vrijwel niks veranderd, zo wordt nog steeds het feedback kaartje getoond, en moeten de spelers elkaar een aantal sterren geven. Het grote verschil zit hem echter in het feit dat de applicatie de resultaten direct verwerkt en het niet meer nodig is om de resultaten handmatig te berekenen. 

## Testpersonen

Net zoals het vorige prototype zal ook dit prototype getest worden in samenwerking met een aantal studenten die aan het afstuderen zijn. Hiervoor is gekozen omdat deze personen ook op de hoogte zijn van de knelpunten van het paper prototype en dus gericht feedback kunnen geven op de speelwijze van het digitale feedbackspel. Daarnaast wil ik het spel graag ook zelf meespelen om te ervaren hoe dit in zijn werk gaat en tegen welke knelpunten ik zelf aanloop. Dit kan alleen met deze groep testpersonen omdat we elkaar kennen en dus inhoudelijk gedegen feedback kunnen geven.

## Testmethodiek

Er is gekozen om gebruik te maken van een 'focus group' omdat ik graag een open mening over de applicatie wil horen van de testpersonen. Ik zal zelf ook deelnemen aan de feedbacksessie en hoop hiermee een goed beeld te krijgen hoe de spel ervaring is. Een risico van zelf meespelen is echter wel dat ik slechts beperkt kan observeren hoe anderen het spel spelen en mogelijk dingen over het hoofd kan zien.

## Resultaten

### Feedback sessie starten

Het opzetten van de feedbacksessie verliep zonder problemen. Alle testpersonen wisten dat ze eerst een account moesten registreren en vervolgens konden inloggen. Eenmaal ingelogd was de knop met de tekst "Aan spel deelnemen" voldoende op de testpersonen te laten deelnemen aan het spel.

### Geven van feedback

Het was voor iedereen duidelijk dat je aan de hand van een vijftal sterren kon aangeven in hoeverre een bepaalde eigenschap van toepassing was op een medespeler. Hierbij moet wel opgemerkt worden dat de testpersonen allemaal technisch onderlegd zijn, en dat ze weten hoe het waarderingssysteem met sterren werkt. Bij een groep personen die minder technisch zijn, en nog niet zoveel ervaring met het geven en ontvangen van feedback hebben kan dit anders uitpakken.

### Het spel wordt eenvoudiger

In verhouding tot het papieren prototype is dit prototype een enorme verbetering op het gebied van eenvoud en toegankelijkheid. Doordat de testpersonen slechts een aantal keer hoeven te klikken op de sterretjes en het systeem de feedback automatisch verwerkt hoeven de gebruikers geen extra handelingen meer uit te voeren.

### Aanzetten tot dialoog
Een van de speerpunten van het feedbackspel is het aanzetten tot dialoog, en helaas verliep dat nog wat moeizaam. Nadat de uitkomst van een feedback ronde op het scherm getoond werd bleef een conversatie vaak uit. Men zag dat iemand op bijvoorbeeld boven of onderaan eindigde, maar hij of zij vroeg vervolgens niet waarom dit zo was.

# Iteratie 3 - WebApp v0.2

![webapp1](scriptie/bijlagen/i3-overview.png)

## Inleiding

Dit prototype is gebaseerd op het vorige prototype en bied grotendeels dezelfde functionaliteit. Er zijn echter een aantal wijzigingen doorgevoerd welke moeten helpen bij het aanzetten tot een dialoog. Het prototype zijn getest worden met een aantal eerstejaars studenten van de opleiding Communication & Multimedia Design.

## Doelstellingen

Het is binnen enkele minuten mogelijk om een feedbacksessie te starten.
Het invullen van feedback neemt slechts enkele seconden in beslag.
Bij het tonen van de resultaten zal er een gesprek opgang komen doordat men vraagt waarom hij of zij bepaalde feedback ontvangen heeft.
De applicatie zit niet in de weg, en wordt gezien als hulpmiddel welke de groep helpt bij het hebben van gesprekken.

## Hypothese

Doordat er een limiet zit op het maximaal uit te geven sterren gaan de deelnemers beter nadenken over hoe ze de sterren verdelen over de medespelers. Dit zorgt ervoor dat er een realistischer beeld ontstaat van de verhoudingen in de groep. Doordat de spelers na iedere ronde kunnen zien welke feedback ze van wie gekregen hebben zal er op de man af gevraagd worden een eigenschap wel of niet toegeschreven kregen. Het knopje 'Resultaten besproken' geeft aan dat de resultaten besproken moeten worden, en de deelnemers gaan eerst het gesprek aan voor ze op deze knop drukken.

## Aanpassingen

### Persoonlijke feedback

In het vorige prototype kwam naar boven dat het aanzetten tot een conversatie uit bleef en hier moest een oplossing voor gezocht worden. Het scherm waar alle resultaten van de feedbacksessie getoond werden bleek niet voldoende stof te bieden om een gesprek opgang te brengen. Door na iedere feedback ronde de persoonlijke resultaten per gebruiker te tonen is het mogelijk om op de man af te vragen waarom een bepaalde eigenschap wel of niet hoog gewaardeerd werd.

![webapp1](scriptie/bijlagen/i3-ontvangen.png)

### Maximaal aantal sterren

Bij de vorige testsessie viel op dat men bij sommige (meestal) positieve eigenschappen vrijwel alle medespelers 4 of 5 sterren gaf. Hierdoor kwam het voor dat bijna alle spelers op een gedeelte eerste plaats eindigden en dit geeft niet een erg realistische weergave van de kwaliteiten in de groep. Het kan niet zo zijn dat iedereen bijvoorbeeld precies even creatief is. Door het aantal uit te geven sterren te limiteren moet men beter gaan nadenken wie een eigenschap echt bezit, en dit moet ervoor zorgen dat mensen de sterren zorgvuldiger gaan uitdelen.

![webapp1](scriptie/bijlagen/i3-uitgeven.png)

### Resultaten bespreken

Bij het tonen van de resultaten was het niet duidelijk dat deze besproken moesten worden in de groep. Daarom is de knop onder de resultaten hernoemd van 'Volgende' naar 'Resultaten besproken'. Het doel hiervan is om mensen bewust te maken van het feit dat de resultaten besproken moeten worden vóór er op de knop gedrukt wordt.

![webapp1](scriptie/bijlagen/i3-besproken.png)

### Profielfoto verplicht

Bij het vorige prototype bleek dat het niet duidelijk was dat er een profielfoto ingesteld moest worden. Hiervoor is een simpele aanpassing doorgevoerd welke het uploaden van een foto verplicht stelt. Na het registreren en inloggen wordt gecontroleerd of de gebruiker al profielfoto heeft toegevoegd. Is die niet het geval dan wordt verzorgt om een profielfoto te selecteren, en eerder een feedbackspel niet gestart worden.

![afbeelding](scriptie/bijlagen/i3-upload.png)

## Testpersonen

Er is voor deze test gekozen om te gaan testen met een projectgroep van zes eerste jaarstudenten die de opleiding Communication & Multimedia Design volgen. De eerste jaarstudenten hebben over het algemeen nog niet erg veel ervaring met het geven en ontvangen van feedback, en slechts twee van de zes personen gaven aan ooit iets met een feedbackspel (kernkwadrantenspel) gedaan te hebben.

Op het eerste gezicht hing er goede sfeer in de groep en werd er gemakkelijk en open met elkaar gepraat. In het inleidende gesprek en tijdens het spel kwamen niet echt signalen naar boven waaruit bleek dat er mogelijk problemen of knelpunten in de groep aanwezig waren. Dit leidt ertoe dat er vrij gemakkelijk en open gecommuniceerd wordt, en dan men niet bang is om bepaalde dingen ter sprake te brengen. Het nadeel van een projectgroep met zo'n goede sfeer is dat er dan niet goed getest kan worden in hoeverre het feedbackspel helpt bij het aangaan van een dialoog over gevoelige onderwerpen.

## Testmethodiek

Voorafgaand aan het testen wordt in een korte inleiding uitgelegd dat ze een digitaal feedbackspel gaan spelen. Ze krijgen de link naar de webapplicatie en worden verzocht om deze link via hun telefoon te bezoeken. Door slechts een minimum aan informatie te geven kan getest worden of de navigatie door de applicatie duidelijk is. Het testen is uitgevoerd in een voor de studenten vertrouwde omgeving. Ze zitten dagelijks aan een tafel op de gang in een rustig gedeelte van de school. Voor de test heb ik Ronald Groot Jebbink, een medestudent die ook aan het afstuderen is, gevraagd om mee te gaan om te notuleren. Door deze taak uit handen te geven kon ik mezelf focussen op het verloop van de test en kon ik rondlopen om te observeren.

Nadat groep het spel doorlopen heeft zal een korte vragenlijst verspreid worden en wordt verzocht deze individueel in te vullen. Doordat de testpersonen deze vragenlijst individueel invullen wordt voorkomen dat hun mening wordt beïnvloed door de antwoorden van anderen. Na het invullen van de vragenlijst wordt nog even kort geëvalueerd hoe ze het vonden om feedback te geven en ontvangen met behulp van de applicatie.

## Resultaten

### Registreren en inloggen

Het registratie en inlog proces verliep zonder problemen en het wees zichzelf. Echter voelde het voor de testpersonen wat omslachtig aan dat ze eerst moesten registreren en een wachtwoord instellen, en daarna nog eens moesten inloggen. Vooral op een smartphone waar het typen niet zo snel als op een computer gaat kon dit vervelend zijn. Daarnaast wist niet iedereen dat ze eerst moesten registreren voor ze konden inloggen.

### Instellen profielfoto

Door het uploaden van een profielfoto verplicht te maken werd dit netjes door alle testpersonen gedaan. Het dashboard, vanuit waar een spel gespeeld kan worden, wordt niet eerder getoond dan wanneer er een foto is toegevoegd. Het enige punt van kritiek was dat het uploaden van een afbeelding soms wat lang kon duren op een mobiele telefoon. Hierdoor hadden de testpersonen het idee dat de pagina vast liep of dat het niet zou werken. Dit is mogelijk op te lossen door te laten zien dat de applicatie bezig is met het verwerken van de afbeelding. (bijvoorbeeld een laad icoontje)

### Speelwijze

Het was niet meteen duidelijk wat de bedoeling was van het feedbackspel. De deelnemers vroegen zich af hoe het spel gespeeld moest worden en welke handelingen ze moeten uitvoeren. Vooral wat de rol van de PC of laptop is en waarvoor de smartphone dient, bleek niet duidelijk te zijn. Het spel moet namelijk aangemaakt worden op een PC of laptop, waarna de smartphone deelneemt aan het reeds aangemaakte spel. Het zal dus nodig zijn om voorafgaand aan het spelen van het spel meer uitleg te geven over hoe het spel gestart en gespeeld moet worden.

Het geven van sterren aan medespelers leverde verder geen problemen op. Het was duidelijk dat wanneer je meer sterren aan iemand toekent, deze eigenschap beter bij die persoon past. Het maximaal uit te geven sterren wees zichzelf ook, iedereen vond het duidelijk dat wanneer de sterren veranderen in een stip deze niet meer beschikbaar waren om uit te geven. Wel werd de vraag nog gesteld of het verplicht was om alle sterren uit te geven. Hieruit blijkt dat de zin "Je mag nog maximaal (..) sterren uitgeven" niet voor iedereen duidelijk is, of dat ze deze zin compleet over het hoofd gezien hebben. Deze vraag werd vervolgens wel door de deelnemers zelf beantwoord. Mocht blijken dat dit in meerdere gevallen niet duidelijk is, dan zal dit duidelijk uitgelegd moeten worden. Bijvoorbeeld door het woord 'mag' dik gedrukt te maken, of in de uitleg aan te geven dat je niet verplicht bent om alle sterren uit te geven.

### Persoonlijk ontvangen feedback

Door inzichtelijk te maken hoeveel sterren de deelnemer van zijn of haar medespelers gekregen heeft zou een gesprek op gang moeten komen. Het wordt namelijk mogelijk om iemand op de man af te vragen waarom hij of zij een bepaalde eigenschap wel of niet toegeschreven kreeg. Hierbij viel op dat dit alleen het geval was bij negatieve eigenschappen en bij uitspringers. Wanneer iemand allemaal positieve beoordelingen kreeg vond diegene het niet nodig om door te vragen. Bij een negatieve beoordeling werd er wel sneller naar gevraagd. Hierna werd er vanuit de groep wel toegelicht waarom diegene een eigenschap wel of niet bezat.

### Groepsgesprek

Helaas kwam bij het tonen van de [uitslagen](scriptie/bijlagen/i3-overview.png) niet meteen een groepsgesprek op gang. De deelnemers bekeken de uitslagen en de feedback die ze ontvangen hadden, maar vroegen niet uit zichzelf waarom ze die feedback kregen. Er werd af en toe wel een opmerking gemaakt waaruit blijkt dat iemand niet eens was met de ontvangen feedback, maar hier werd verder niet op in gegaan. Dit kwam vaak omdat de deelnemers vaak wel wisten waarom ze bepaalde feedback kregen, of omdat het ze simpelweg niet zoveel kon schelen.

Na drie rondes besloot ik om zelf een aantal vragen te stellen over de uitslag van een feedback ronde. Als iemand bijvoorbeeld onderaan eindigde stelde ik de vraag waarom diegene zo laag scoorde. Door na iedere ronde een vraag te stellen over de resultaten begon er wel een gesprek op gang te komen en werd uitgelegd waarom iemand bepaalde feedback kreeg.

## Bijlagen

- [Enquête ingevuld #1](scriptie/bijlagen/i3-enquete-1.jpg)
- [Enquête ingevuld #2](scriptie/bijlagen/i3-enquete-2.jpg)
- [Enquête ingevuld #3](scriptie/bijlagen/i3-enquete-3.jpg)
- [Enquête ingevuld #4](scriptie/bijlagen/i3-enquete-4.jpg)
- [Enquête ingevuld #5](scriptie/bijlagen/i3-enquete-5.jpg)
- [Enquête ingevuld #6](scriptie/bijlagen/i3-enquete-6.jpg)

# Iteratie 4 - WebApp v0.3

## Inleiding

In tegenstelling tot de vorige drie prototypes is het huidige prototype ietwat anders tot stand gekomen. Doordat ik de applicatie al diverse malen getoond heb aan familie, kennissen en collega's zijn er een aantal knelpunten naar voren gekomen die niet voor een specifieke doelgroep (studenten) gelden. Bij bijna alle personen kwamen deze punten naar boven en hieruit blijkt dat er een aantal dingen structureel mis gaan bij het gebruiken van de applicatie.

## Testmethodiek

Er is in deze iteratie niet aan de hand van een bepaalde methodiek getest. Door de applicatie te tonen aan geïnteresseerden kon ik observeren welke handelingen de gebruiker uitvoerde. Hier kwamen geregeld dingen naar boven die bijvoorbeeld niet logisch waren of dingen die niet naar behoren werkte. Deze knelpunten of tips werden opgeschreven in een notitie blokje en vervolgens werd er gekeken hoe dit opgelost kan worden.

## Aanpassingen

### Meerdere spellen tegelijkertijd

Om het spel met meerdere groepen tegelijkertijd te kunnen spelen is het vereist om meerdere feedbackspellen afzonderlijk van elkaar te kunnen starten. Een gebruiker maakt vervolgens verbinding met een specifiek spel aan de hand van een unieke identificatie. In eerste instantie leek het makkelijk om de gebruikers een zogenaamde QR code te laten scannen, waarna ze naar een URL gestuurd werden. Echter heeft niet iedereen een applicatie op de telefoon staan om een QR code te scannen, en bleek het scannen van zo'n QR code onnodig veel stappen te vereisen. Zo moet eerst de applicatie gestart worden, vervolgens moet de code gescand worden, daarna moet op de URL geklikt worden, en dan pas opent het feedbackspel.

Daarom is er gekozen om een vier cijferige spelcode te laten zien. Deze code staat altijd rechtsonder op het laptopscherm in beeld, en gebruikers hoeven nu alleen maar via hun webbrowser naar feedbackspel.nl/*[spelcode]* te gaan. Vervolgens moeten ze, indien nodig, inloggen en komen ze in het spel terecht.

![Spelcode](scriptie/bijlagen/i4-spelcode.png)  

### Spel uitleg

In de vorige iteratie en bij het tonen aan geïnteresseerden werd duidelijk dat men de uitleg op het scherm van de laptop (1)  niet las. Hierdoor was het voor veel mensen verwarrend wat nou de bedoeling is en hoe het spel gespeeld dient te worden. Door de speluitleg te verplaatsen van de laptop naar de telefoon van de gebruiker (2) moet dit minder snel over het hoofd gezien worden. Bijkomend voordeel is dat de uitleg op een mobiele telefoon altijd leesbaar is en de deelnemer dus niet vlak voor de laptop hoeft te zitten. Op het scherm van de laptop wordt nu alleen nog uitgelegd hoe de gebruiker kan verbinden met het huidige spel. (3)

![Spel uitleg](scriptie/bijlagen/i4-uitleg-samengevoegd.png)

### Meer info op homepage

Vrijwel alle nieuwe bezoekers scrollen eerst naar beneden om te kijken of er op de homepage al wat informatie staat over het feedbackspel. Deze informatie was in eerste instantie pas te vinden nadat de gebruiker was ingelogd. Door wat meer informatie te geven in de vorm van een korte uitleg en screenshots zal het voor veel mensen eerder duidelijk worden wat het feedbackspel inhoud.

### Registreren en inloggen

In het vorige prototype waren een aantal stappen nodig om het spel te kunnen spelen, namelijk:  

1. Registreren - Als de gebruiker nog geen account heeft moet een nieuw account geregistreerd worden. Bij het registreren van een nieuw account moeten de volgende velden ingevuld worden: e-mail, voornaam, achternaam, geslacht, wachtwoord.  
2. Inloggen - Na het registreren kan een gebruiker inloggen met zijn of haar e-mailadres en het juiste wachtwoord.
3. Instellen profielfoto - Indien een gebruiker nog geen profielfoto heeft ingesteld moet dit nu ingesteld worden voordat de gebruiker verder kan.
4. Nadat alle stappen zijn doorlopen kan de gebruiker kiezen om aan een nieuw spel te starten of aan een bestaand spel deel te nemen.

In principe is dit een vrij standaard proces dat op veel websites en applicaties toegepast wordt. Echter blijkt dit toch nog wel de nodige problemen op te leveren. Zo vergaten gebruikers geregeld of ze wel of niet een account aangemaakt hadden, en daardoor wisten ze niet of ze nou op inloggen of registreren moesten klikken. Daarnaast komt het geregeld voor dat gebruikers hun e-mailadres of wachtwoord vergaten, en ze deze dus moeten laten resetten.

Aan de hand van deze knelpunten is er gezocht naar een mogelijke oplossing. Door het registreren en inloggen samen te voegen in een wizard wordt het mogelijk om op basis van de ingevulde gegevens alleen de velden te tonen die van toepassing zijn. De website van Dixons gebruikt een soortgelijk systeem (zie onderstaande afbeelding) en bepaald aan de hand van een wel of niet bestaand e-mailadres of de gebruiker moet inloggen of registreren.

![dixons](scriptie/bijlagen/i4-dixons.png)

Daarnaast is besloten om niet langer een wachtwoord te vereisen bij het registreren van een account. De feedback wordt namelijk nog niet opgeslagen, en behalve de voor en achternaam zijn er privé gegevens gekoppeld. Hierdoor hoeft een geregistreerde gebruiker geen wachtwoord te onthouden en alleen maar een e-mailadres in te vullen. Dit zorgt ervoor dat de drempel om de applicatie te gebruiken erg laag komt te liggen.

## Resultaten

### Speluitleg werd beter gelezen

Door de speluitleg te verplaatsen naar de telefoon werd dit aandachtiger gelezen. Aangezien de spelers toch moesten wachten tot iedereen verbonden was, werd de uitleg in deze wachttijd gelezen.

### Meerdere spellen tegelijkertijd

Het spelen van meerderde spellen tegelijkertijd ging vlekkeloos en het invoeren van een zogenaamde 'spelcode' leverde geen problemen op.

### Registratie en inloggen

Door eerst om een e-mailadres te vragen, en indien nodig daarna pas om de overige gegevens te vragen werd het inlog/registratie proces een stuk eenvoudiger.

![start](scriptie/bijlagen/i4-start.png)

### Spel starten

Helaas kwam het nog wel vaak voor dat de gebruikers een nieuw spel probeerde aan te maken op hun mobiele telefoon. Het is essentieel dat dit op de computer gedaan wordt, aangezien het scherm van een telefoon veel te klein is. Wellicht is het een optie om de knop in het volgende prototype te verwijderen, of een melding te geven dat het spel op een computer of laptop gestart moeten worden.

# Iteratie 5 - WebApp v1.0

![start](scriptie/bijlagen/i5-testen-camera.jpg)

## Inleiding

Dit is de laatste iteratie die nog tijdens het afstuderen uitgevoerd wordt. In deze iteratie ligt de nadruk vooral op het toevoegen van kleine verbeteringen en het gebruiksklaar maken van de applicatie. Daarnaast moeten de aanpassingen uit iteratie 4 ook nog getest worden. Tevens is deze laatste testsessie het meetpunt om erachter te komen of het doel bereikt is om een groepsgesprek op gang te brengen.

## Doelstellingen

- Binnen enkele minuten moet het spel te spelen zijn.
- De applicatie moet werken op recente mobiele telefoons.
- Het spel moet een groepsgesprek opgang brengen.
- Eventuele gevoelige onderwerpen moeten op tafel komen.
- De uitleg op de laptop en mobiele telefoon moeten voldoende informatie bieden om te begrijpen hoe het spel gespeeld moet worden.
- Alle deelnemers aan het feedbackspel moeten behandeld worden.

## Hypothese

Aangezien het inloggen en registreren is samengevoegd zal het voor de gebruikers geen moeite kosten om een nieuw account aan te maken. De uitleg op het laptopscherm voldoende zijn om een gebruiker deel te laten nemen aan een spel. Eenmaal in het spel wijst alles zichzelf en zullen de spelers hun feedback invullen. Nadat de spelers hun sterren hebben uitgegeven en de resultaten getoond worden zal de gestelde vraag door de groep beantwoord worden. Dit zet aan tot het hebben van een dialoog en er zal over en weer om toelichting gevraagd worden.

## Aanpassingen

### Feedbackspel starten

Een probleem wat steeds naar voren kwam was het feit dat gebruikers een nieuw feedbackspel probeerde te starten op een mobiele telefoon. Het is essentieel dat een spel gestart wordt op een laptop of computer, aangezien het scherm van een telefoon veel te klein is. Hiervoor zijn twee mogelijke oplossingen bedacht:

1. Het verbergen van de knop "Nieuw spel starten".
2. Een melding tonen wanneer een gebruiker op een mobiele telefoon klikt op "Nieuw spel starten".

Er is gekozen voor oplossing nummer twee. Wanneer de knop niet zichtbaar is weet de gebruiker nooit waar een spel gestart kan worden. Daarnaast bied dit de mogelijkheid om wat extra informatie te geven in de melding.

![start](scriptie/bijlagen/i5-spel-starten.png)

### Vragen stellen

Een van de belangrijkste doelen is het stimuleren van een groepsgesprek en dit is tot dusver nog niet goed gelukt. Er waren blijkbaar niet genoeg 'triggers' om de gebruikers aan te zetten tot het hebben van een gesprek. Het tonen van de resultaten in een lijst bood niet voldoende stof om over te praten, en de gebruikers wisten niet wat ze met deze informatie aan moesten. Daarom zijn er diverse vragen bedacht die getoond worden bij de uitslagen. Deze vragen dienen beantwoord te worden en moeten helpen bij het houden van een gesprek. Daarnaast kan de applicatie bepaalde vragen stellen waar de gebruikers zelf niet zo snel op zouden komen. Een aantal voorbeelden van vragen die gesteld kunnen worden:

- Waarom is Christiaan betrouwbaar?
- Jan kreeg 4 sterren voor de eigenschap sociaal, waaruit blijkt dat deze eigenschap goed bij Jan past?
- Mieke kreeg slechts 1 ster voor de eigenschap roekeloos, waarom past deze eigenschap niet bij Mieke?
- Freddy, je kreeg 2 sterren voor de eigenschap creatief, ben je het hiermee eens?

![vraag](scriptie/bijlagen/i5-vraag.png)

## Testpersonen

Er is deze keer gekozen om af te wijken van de vooraf bepaalde doelgroep. In eerste instantie was het concept bedacht voor studenten van de opleiding Communication & Multimedia Design maar na diverse malen testen bleek het spel niet erg goed aan te slaan bij deze doelgroep. Het groepsgesprek kwam maar moeizaam op gang, en het interesseerde veel studenten niet echt wat voor feedback ze kregen.

Daarom is dit prototype getest bij de medewerkers van een bedrijf. In dit geval gaat het om een ICT bedrijf en wordt het spel getest in een groep van 4 personen. Deze personen verschillen nogal van elkaar en dit kan interessante resultaten opleveren. Zo was één persoon vrij aanwezig en nam snel het voortouw. Een andere jongen liep stage bij het bedrijf en was wat meer in zichzelf gekeerd. Daarnaast had één persoon een wat hogere functie binnen het bedrijf (projectleider). Eén van de doelen is om alle deelnemers te betrekken bij het feedbackspel. Iemand die wat meer op de achtergrond staat moet net zo goed feedback ontvangen als iemand die erg aanwezig is.

## Testmethodiek

Om de test zo realistisch mogelijk te maken wordt het spel gespeeld bij het bedrijf zelf. Er is een vergaderruimte gereserveerd en er staat drinken voor de testpersonen klaar op tafel. In de ruimte staat een camera opgesteld om de testsessie vast te leggen. Deze beelden dienen later als bewijsvoering en helpen bij het evalueren van de test. Vooraf heb ik de laptop klaar gezet met daarop de applicatie en ik heb een zeer korte uitleg gegeven over wat ze gaan doen. Inhoudelijk ben ik niet ingegaan over hoe het spel gespeeld moet worden, dit zou zichzelf moeten wijzen en geen verdere uitleg nodig hebben. Tijdens het testen ben ik in de hoek van de ruimte gaan zitten en heb ik me niet bemoeid met het spel. Eventuele vragen of problemen moesten de testpersonen in eerste instantie zelf proberen op te lossen, en mocht er echt wat fout gaat zou ik pas ingrijpen. Er is gekozen voor deze testmethodiek omdat het spel normaal ook gespeeld wordt zonder dat ik erbij aanwezig ben om de gebruikers op weg te helpen.

## Resultaten

### Toegankelijkheid

Binnen 5 minuten hadden alle testpersonen een account aangemaakt en waren ze verbonden met het spel. Niemand had moeite met het registreren, inloggen en deelnemen aan een spel. De enige vraag die gesteld werd was het verplicht is om een profielfoto in te stellen.

### Feedbackspel starten

Twee testpersonen klikte op hun mobiele telefoon meteen op de knop 'Nieuw spel starten'. Doordat er nu een melding getoond wordt, was het voor de gebruiker meteen duidelijk dat ze een spel niet op een telefoon moeten starten. Na het lezen van deze melding klikten de testpersonen op de knop 'Aan spel deelnemen' en ging het goed.

### Speelwijze

De speelwijze werd vrij snel duidelijk voor de gebruikers. Ze snapte dat meer sterren betekende dat een eigenschap in meer of mindere mate bij iemand past. Het was echter niet meteen voor iedereen duidelijk dat ze niet per se alle sterren uit moeten geven. De zin "Je mag nog xx sterren uitgeven" wordt wel gelezen, maar het feit dat er "mag" staat blijkt toch nog niet voldoende.

### Groepsgesprek op gang brengen

Tegen alle verwachtingen in kwam al na twee rondes het gesprek goed op gang. De gebruikers vulden de feedback in en bij het tonen van de resultaten werd de vraag beantwoord. Er werd gericht gevraagd waarom iemand een bepaald aantal sterren kreeg bij de verschillende eigenschappen. Doordat de vraag steeds verschillende personen behandelde kwamen alle deelnemers aan bod, en daarnaast werd de vraag vaak ook nog voor andere deelnemers beantwoord. Vooral bij de wat minder positieve eigenschappen zoals 'prikkelbaar' werd wat langer stilgestaan en wat meer doorgevraagd.

## Conclusie

Het eindresultaat is zéér positief en de test verliep een stuk beter dan vooraf gedacht. De gebruikers vulde de feedback serieus in en dachten goed na over hoe ze de sterren gingen verdelen over hun collega's. Nadat iedereen de feedback had ingevuld en de resultaten getoond werden, werd de vraag op het scherm opgelezen en beantwoord. Iedereen had wel een antwoord op deze vraag, en er werd goed doorgevraagd over de gegeven en ontvangen feedback. Opvallend was dat de feedback vooral werd gericht op het functioneren binnen het bedrijf. Er werden praktijk voorbeelden aangehaald, en er werd omschreven wanneer ze vonden dat een bepaalde eigenschap bij iemand naar voren kwam. De medewerkers van het bedrijf gaven aan dat ze in de toekomst wel vaker dit feedbackspel willen gebruiken, ook samen met andere collega's.

## Bijlagen

### Testen prototype 13 maart 2015

<p id="test-vid">YouTube link: http://youtu.be/ahAJmDIjdII</p>


# Samenvatting

## Vooronderzoek

In het vooronderzoek is naar voren gekomen dat een aantal mensen wel eens wat gedaan hebben met feedbackspellen, maar ze hier over het algemeen niet veel ervaring mee hebben. De mensen die wel ervaring hebben met feedbackspellen vinden het vaak wat geforceerd overkomen, of vinden het teveel werk om een feedbacksessie te organiseren. Andere feedbackmethodes waar vrijwel iedereen ervaring mee heeft zijn functioneringsgesprekken, groepsgesprekken en vragenlijsten.

Mensen ontvangen graag feedback omdat ze dan weten hoe ze in de groep liggen, en op welke vlakken ze zichzelf kunnen verbeteren. Deze feedback krijgen ze het liefst mondeling of uitgeschreven op papier. Ze willen hierbij graag een toelichting met praktijkvoorbeelden waarom de ontvangen feedback op hun van toepassing is.

Het is dus belangrijk dat een feedbackspel eenvoudig en snel te spelen moet zijn, en weinig voorbereiding van de spelers vereist. Het spel moet niet in de weg zitten en slechts dienen als hulpmiddel die helpt bij het op gang brengen van een groepsgesprek.

## Doelgroep

De primaire doelgroep was in eerste instantie studenten van de opleiding Communication & Multimedia Design. Op deze opleiding speelt het geven en ontvangen van feedback een grote rol en wordt veel tijd besteed aan de persoonlijke ontwikkeling. Na diverse malen testen bleek dat veel studenten toch enigszins laks zijn en vaak niet de moeite willen nemen om een feedbackspel te spelen.

Het prototype is daarom ook een keer getest is in het bedrijfsleven en de resultaten die hieruit kwamen waren veel positiever dan vooraf gedacht. Het spel werd serieuzer gespeeld, de deelnemers aan het spel waren oprecht geïnteresseerd in de ontvangen feedback, en er kwam snel een groepsgesprek op gang. Daarom zal de applicatie in de toekomst meer gericht worden op het bedrijfsleven, en wordt is dit dus de primaire doelgroep. Daarnaast is er vermoedelijk ook meer geld beschikbaar bij deze doelgroep, wat gunstig kan uitpakken bij de verdere ontwikkeling van de applicatie.

## Iteratie 1

In de eerste iteratie is een simpel papieren prototype ontwikkeld en getest. Dit prototype bevatte de meest simpele elementen van een feedbackspel en was vooral bedoeld om erachter te komen in hoeverre een papieren versie zich verhoud tegenover een digitale versie. Bij het testen kwam naar voren dat het spelen van het feedbackspel op papier veel tijd kost, onnodig moeilijk is en een groepsgesprek niet op gang kwam. Hieruit kon geconcludeerd worden dat een papieren feedbackspel niet voldoende is om de vooraf gestelde doelen te bereiken.

## Iteratie 2

Aangezien het papieren prototype bij lange na niet de ervaring van een (web-)applicatie kan benaderen is besloten om vanaf deze iteratie te starten met het ontwikkelen van een hoge kwaliteit prototype. In iteratie twee is de basis hiervoor gelegd en dit prototype bevatte dezelfde functionaliteit als het papieren prototype. In de test kwam naar voren dat het geven van feedback met behulp van sterren voor alle gebruikers duidelijk was. Bij het tonen van de resultaten klikten de gebruikers echter meteen op de knop "Volgende" zonder te bespreken waarom iedereen een bepaald aantal sterren kreeg. Het was dus niet duidelijk dat men in gesprek moest gaan over de gegeven en ontvangen feedback.

## Iteratie 3

Tegenover het vorige prototype zijn enkele wijzigingen doorgevoerd welke moeten helpen om een groepsgesprek op gang te brengen. Zo wordt de persoonlijk ontvangen feedback nu getoond aan de gebruikers, en is de knop onder de resultaten hernoemd van "Volgende" naar "Resultaten besproken". Daarnaast is er nu een maximaal aantal te verdelen sterren ingesteld. Dit moet ervoor zorgen dat de gebruikers beter gaan nadenken over hoe ze de sterren gaan verdelen over de medespelers.

Het prototype is uitgebreid getest met een groep van 6 eerstejaars studenten. Wederom kwam een groepsgesprek niet echt op gang, het leek erop dat het de studenten niet zoveel uitmaakte welke feedback ze kregen. Nadat ik zelf een aantal vragen ging stellen waarom iemand bovenaan of onderaan eindigde, kwam er wel een gesprek op gang en werd verdere toelichting gegeven door de gebruikers. In deze iteratie kwam het idee naar voren dat de applicatie meer als hulpmiddel moet dienen, en ervoor moet zorgen dat er gespreksonderwerpen op tafel moeten komen.

## Iteratie 4

In iteratie vier zijn vooral een hoop kleine wijzigingen doorgevoerd welke de gebruiksvriendelijkheid en de gebruikerservaring moeten verbeteren. Zo werd de speluitleg in de voorgaande prototypes vrijwel niet gelezen, en dit had als gevolg dat de het voor de gebruikers niet meteen duidelijk was wat de bedoeling is. Door te te verplaatsen van het laptop scherm naar de telefoon van de gebruiker moet dit sneller de aandacht trekken. Daarnaast is het registreren en inloggen samengevoegd en is de homepage van feedbackspel.nl onderhanden genomen en gevuld met uitleg over het spel. De wijzigingen uit deze iteratie zullen bij de volgende iteratie getest worden.

## Iteratie 5

In de vijfde en laatste iteratie zitten alle aanpassingen uit de voorgaande prototypes en wordt de applicatie volledig gebruiksklaar gemaakt. De grootste verandering is dat de applicatie nu vragen gaat stellen bij het tonen van de resultaten. Door middel van een algoritme wordt een vraag over de ontvangen feedback van een gebruiker gegenereerd. Deze vraag dient door de deelnemers beantwoord te worden en moet een groepsgesprek opgang brengen.

Dit prototype is nu niet bij de primaire doelgroep (CMD studenten) getest, maar bij mensen uit het bedrijfsleven. Hiervoor is gekozen omdat deze vermoedelijk niet zoveel ervaring met feedback(spellen) hebben, en ze dus zonder enige voorkennis het spel zullen spelen. Daarnaast is het erg interessant om te kijken hoe deze doelgroep met het geven en ontvangen van feedback omgaat.

Geheel onverwacht zijn de uitkomsten uit deze testsessie ontzettend positief. De gebruikers hadden slechts enkele minuten nodig voor het inloggen, registreren en deelnemen aan een feedbackspel. Ook het spelen van het spel leverde weinig problemen op, al na twee rondes kwamen de gesprekken op gang en werd uitgebreid besproken waarom bepaalde eigenschappen wel of niet bij iemand hoorde.

## Verdere ontwikkeling

#### Feedback opslaan

Er zijn nog ontzettend veel functionaliteiten te bedenken om de applicatie verder uit te breiden. Zo zou het opslaan van de ontvangen feedback enorm handig zijn om een profiel van een gebruiker op te bouwen. Dit profiel kan helpen bij het geven van adviezen waarmee de gebruiker zichzelf verder kan ontwikkelen.

#### Eigenschappen beheren
Sommige gebruikers gaven aan dat ze het handig zouden vinden als ze zelf eigenschappen konden toevoegen of verwijderen. Op die manier kunnen ze de invulling en gespreksonderwerpen in de feedbacksessie wat meer naar eigen hand zetten.

## Conclusie

Na vijf iteraties van doelen stellen, testen, aanpassen en verbeteren is uiteindelijk een goed werkend en gebruiksklaar product ontwikkeld. De hoofddoelen van het op gang brengen van een gesprek en het eenvoudig opzetten van een feedbacksessie zijn succesvol behaald. Vooral in de eerste drie iteraties was het nog erg zoeken om een erachter te komen wat nodig was om een gesprek op gang te brengen. In iteratie vier zijn een hoop kleine verbeteringen doorgevoerd, en werd het idee bedacht om de applicatie vragen te laten stellen. Dit bleek een gouden zet te zijn want de laatste testsessie duurde maar liefst een uur omdat de testpersonen zoveel gespreksstof hadden.

# Dankwoord
Na bijna een half jaar zit het afstuderen erop en leg ik de laatste hand aan mijn scriptie en het eindproduct. Ik heb de laatste maanden van mijn opleiding nog ontzettend veel geleerd, zowel op vakinhoudelijk als persoonlijk vlak. Hiervoor wil ik graag mijn familie, vrienden, collega's en alle betrokken docenten van de opleiding CMD bedanken.

<table>
	<tr>
		<td>Dirk Sierd de Vries</td>
		<td>Koop Otten</td>
		<td>Tjisse Reitsma</td>
	</tr>
	<tr>
		<td>Harold Mulder</td>
		<td>Ronald Groot Jebbink</td>
		<td></td>
	</tr>
	<tr>
		<td>Jan-Wessel Hovingh</td>
		<td>Tjerk Dijkstra</td>
	</tr>
</table>

Zonder jullie steun, (kritische) meningen en tips had ik dit project nooit tot een succesvol einde kunnen brengen, bedankt!

# Technisch ontwerp

## Platform
De applicatie zal geschreven worden op het Node.js softwareplatform wat inhoud dat de programmeertaal JavaScript gebruikt wordt. Er wordt gebruikt gemaakt van de opmaak talen HTML5 en CSS3 om de applicatie vorm te geven. Er is gekozen om gebruik te maken van Node.js omdat dit nieuwe technieken ondersteund welke zullen helpen bij het realtime laten werken van het feedbackspel. Verder bied Node.js de volgende voordelen:
- Uitstekende 'package manager' om additionele modules te installeren (NPM).
- Ondersteuning voor zogenaamde 'websockets', deze maken het mogelijk om de applicatie realtime te laten werken.
- Uiterst schaalbaar aangezien het single-threaded en event-based werkt, wat inhoud dat de applicatie nooit hoeft te wachten op bepaalde taken zoals het opslaan van gegevens in de database.
- De geschreven code en modules kunnen zowel op de server als in de webbrowser draaien.

## Mappenstructuur

- **controllers** (hierin staan de controllers)
  - **GameController.js** (beheerd de spel pagina's)
  - **HomeController.js** (statische homepage)
  - **SocketController.js** (websocket verbindingen komen hier binnen)
  - **UserController.js** (gebruikersbeheer)
- **libs** (diverse zelfgeschreven modules)
  - **auth.js** (authenticatie en token parser)
  - **config.js** (bevat de configuratie)
  - **datastore.js** (laad de database bestanden)
  - **gameroom.js** (bevat de logica voor het feedbackspel)
  - **locals.js** (globale variabelen voor in de views)
  - **validator.js** (verzorgt de validatie van objecten)
- **node_modules** (hier worden de third party modules geïnstalleerd)
  - (...)
- **public** (publieke bestanden)
  - (...)
- **storage** (hierin worden bestanden opgeslagen)
  - **avatars** (opslag van avatars)
  - **datastores** (database bestanden)
  - **tmp** (tijdelijke bestanden zoals uploads)
- **views** (bevat alle view (html) bestanden)
  - (...)
- **app.js** (hier staan de routes en het script start de applicatie met `node app.js`)
- **package.json** (bevat applicatie specifieke informatie)

## Modules

```nohighlight
Module              Omschrijving                                       Server  Client
- Express           Server framework                                   [x]     [ ]
- Ractive           Front end framework (model-view binding)           [ ]     [x]
- Ractive-plugins   Diverse plugins voor Ractive                       [ ]     [x]
- Zepto             AJAX / DOM manipulatie                             [ ]     [x]
- Zepto-touch       Plugin voor Zepto om touch te ondersteunen         [ ]     [x]
- Underscore        Bevat diverse technische hulpmiddelen              [x]     [x]
- Socket.io         Websocket implementatie                            [x]     [x]
- Moment            Hulpmiddel bij het werken met datum/tijd           [x]     [x]
- SweetAlert        Popup meldingen                                    [ ]     [x]
- Cookies           Cookies ophalen en setten                          [ ]     [x]
- EJS               Templating op de server                            [x]     [ ]
- NeDB              Lichtgewicht object georiënteerde database         [x]     [ ]
- JWT               JSON Web Tokens voor authenticatie en API keys     [x]     [ ]
```

### Express

http://expressjs.com/

Als server side framework is gekozen voor Express.js. De keuze hiervoor was snel gemaakt omdat deze op moment van schrijven het meest populaire en stabiele framework is. Er zijn veel handleidingen voor te vinden, en is gemakkelijk uit te breiden met nieuwe functionaliteit. Later in het project is ook gekeken naar Hapi.js, een framework gemaakt om API's mee te ontwikkelen. Dit was mogelijk ook een goede kandidaat, echter bood het niet genoeg voordelen om halverwege nog over te stappen.

### Ractive.js

http://www.ractivejs.org/

Als front-end javascript framework is gekozen voor Ractive.js. Dit is een vrij klein en compact framework welke zorgt voor de live model-view binding. Ractive is ontwikkeld bij The Guardian, een Engelse krant en wordt hier gebruikt om de nieuws applicaties mee te ontwikkelen.

### JSON Web Tokens

http://jwt.io/

Er wordt gebruikt gemaakt van JWT's (JSON Web Tokens) om de gebruikers mee in te loggen. Een JWT is een vrij nieuwe standaard welke het opslaan van de sessie op de server overbodig maakt. Het is mogelijk om bepaalde gebruikersgegevens zoals id, email en naam in deze token op te slaan. Op de server kan vervolgens door middel van een geheime handtekening de token ontsleuteld en gevalideerd worden. Deze tokens kunnen tevens in de headers of URL meegestuurd worden, wat als voordeel heeft dat ze meteen als API keys gebruikt kunnen worden.

### Zepto

http://zeptojs.com/

jQuery wordt in dit project vervangen door Zepto. Deze bied grotendeels dezelfde functionaliteit en werkt vrijwel hetzelfde, maar toch zijn er een aantal verschillen. Zo heeft Zepto standaard betere ondersteuning voor gebaren op mobiele telefoons, en is het een stuk compacter dan jQuery. Echter worden oudere browsers niet meer ondersteund, maar dat is in het geval van deze applicatie geen probleem. In verouderde browsers worden nieuwe technieken zoals websockets niet ondersteund, wat inhoud dat de applicatie daar toch al niet zou werken.

### Underscore

http://underscorejs.org/

Underscore.js bied meer dan 100 functies om allerlei taken mee uit te voeren. Deze worden door de gehele applicatie heen gebruikt, zowel op de server als bij de client.

## Hosting

De applicatie wordt gehost op DigitalOcean (https://www.digitalocean.com/) en draait op Ubuntu Server versie 13.10. Hiervoor is gekozen omdat DigitalOcean een VPS (Virtual Private Server) aanbied voor slechts vijf dollar per maand en deze VPS erg makkelijk uit te bereiden is in capaciteit. Daarnaast bied een VPS vele voordelen over de standaard hosting, zo is het mogelijk om zelf software te installeren en is de server volledig naar wens te configureren. Voor het besturingssysteem Ubuntu Linux is gekozen omdat ik hier al veel ervaring mee heb en het een stabiel en bewezen platform is.

### Lighttpd webserver

Op de server wordt [Lighttpd](http://www.lighttpd.net/) gebruikt als webserver software. Dit is een lichtgewicht en snel alternatief voor het alom bekende Apache. Hiervoor is gekozen omdat Lighttpd in dit geval slechts dient als proxy server, en diverse domeinen kan koppelt aan verschillende poorten. Op deze poorten draaien meerdere Node.js applicaties.

## Code conventies

### DRY

Don’t Repeat Yourself, dit houd in dat er zo geprogrammeerd dient te worden dat iedere functie ook losstaand kan functioneren en dus niet steeds opnieuw geschreven hoeft te worden.

### KISS
Keep It Short and Simple, voeg geen overbodige dingen toe, en schijf je code zo simpel mogelijk. Als iets op meerdere manieren opgelost kan worden, kies dat voor de meest eenvoudige oplossing. De geschreven code moet zichzelf wijzen, dus geef vanzelfsprekende functienamen en voeg waar nodig commentaar toe.

### Reactive programming
Reactive programming houd heel simpel gezegd in dat 'dingen' code technisch aan elkaar gekoppeld. Deze 'dingen' zijn in het geval van deze webapplicatie objecten en templates. Wanneer er iets in de template wijzigt wordt ook het achterliggende object geüpdatet. Wanneer er iets in het object wijzigt, wordt ook de bijbehorende template opnieuw rendered. Deze koppeling, ook wel 'live binding' genoemd, wordt verzorgt door het [Ractive.js](http://www.ractivejs.org/) framework.

### Variabelen
Variabelen starten met een kleine letter en ieder opvolgend woord begint met een hoofdletter.  
```
var userProfile;
var camelCase;
```

### Classes
Classes of grote functies beginnen met een hoofdletter en alle opvolgende woorden beginnen eveneens met een hoofdletter.
```js
var UsersView = Ractive.extend({
	el: 'content',
	template: '#template'
});

var Users = new DB();

var Gameroom = function(room) {
	this.getRoom = function() {
		return room;
	}
}
```

### Functies
Losse functies worden geschreven volgens dezelfde conventies als variabelen.
```js
function nl2br(text) {
	return text.replace(/\n/g, '<br>');
}

function colorHeadings(color) {
	$(':header').css({ color: color });
}
```
### Controllers
Controllers worden in de map 'controllers' geplaatst en hebben dezelfde naamgeving als classes.
```
UserController.js
HomeController.js
```

De naamgeving van de functies in een controller zijn afhankelijk van de actie en de route.
```js
var UserController = {
	getIndex: function() {
		GET /users
	},
	postCreate: function() {
		POST /users/create
	},
	postUpdate: function() {
		POST /users/update
	},
	getView: function() {
		GET /users/view
	}
}
```

### HTML/CSS classes en ID's
De naamgeving van classes en ID's in HTML en css is als volgt; alles in kleine letters, en woorden worden gescheiden door een  minteken.
```html
<div class"header-wrapper">
	<div class="header-content">Content</div>
</div>
<div class="title">
	Hello <span id="user-firstname"></span>
</div>
```

### Database

Kleine letter en woorden gescheiden door een liggend streepje.
```
firstname
created_at
user_id
```

## Tests

De test suites zijn geschreven in het [Mocha](http://mochajs.org/) test framework en er wordt gebruik gemaakt van [Expect.js](https://github.com/Automattic/expect.js) om te testen. Er is voor Mocha gekozen omdat hier zowel server-side én client-side code mee getest kan worden. De combinatie van Mocha met Expect is bijna gelijk aan het testen met Jasmine, een framework waar ik reeds bekend mee ben. De tests zijn te vinden in de map 'tests' en kunnen uitgevoerd worden met het commando `mocha tests/game.js`.

# Reflectieverslag

In dit reflectieverslag zal ik terugblikken op de afgelopen vier jaar en op het afgelopen halfjaar afstuderen van de opleiding CMD. Ik zal diverse tests herhalen welke ik in het verleden heb uitgevoerd om erachter te komen in hoeverre ik veranderd ben. Daarnaast ga ik volgens de STARR methode reflecteren op mijn afstudeerperiode en hoe ik de afgelopen jaren gegroeid ben.

## Big Five persoonlijkheidsrapport

Voor het doelgroep onderzoek heb ik gebruik gemaakt van de Myers-Briggs Type Indicator (MBTI) persoonlijkheidstypes. Door mezelf in te lezen in dit systeem kwam ik erachter dat er ook een alternatief is voor de MBTI, namelijk de Big Five persoonlijkheidsdimensies. De Big Five is wetenschappelijk onderbouwd en wordt schijnbaar ondersteund door de academische wereld. Ik vond het daarom interessant om deze test uit te voeren en te kijken in hoeverre ik mezelf kan vinden in de uitslagen van deze test.

*"De Big Five persoonlijkheidstest geeft je inzicht in de vijf hoofddimensies van persoonlijkheid. Dit inzicht kun je gebruiken om jezelf beter te leren kennen of jezelf voor te bereiden op een assessment bij een sollicitatie. Dit kan voor een werksituatie, in een relatie of welke andere sociale situatie dan ook, van belang zijn. Er wordt hieronder verteld wat de dimensies grofweg zijn en hoe jij scoorde."* (1)

Scores lopen van 1 tot 20.

### Onbaatzuchtigheid

*"Deze schaal heeft betrekking op inschikkelijkheid. Je scoorde **15** op deze schaal. Hoogscoorders staan meer open voor de belangen en wensen van anderen. Laagscoorders gaan meer uit van hun eigen belang."*

Hier kan ik me zeker in vinden, ik ben niet iemand die mezelf vaak op de eerste plaats zet. Dit komt naar voren wanneer er keuzes gemaakt moeten worden en ik soms te makkelijk toegeef. Hier kan ook misbruik van gemaakt worden, en dit is dus iets waar ik mezelf bewust van moet zijn.

### Gewetensvolheid

*"Deze schaal heeft betrekking op doelgerichtheid. Je scoorde **14** op deze schaal. Hoogscoorders hebben een sterke 'drive' om zaken op orde, geregeld te hebben. Laagscoorders hebben een meer flexibele houding en kunnen beter tegen chaos."*

Ook hier kan ik me zeer goed in vinden. Ik vind het fijn om gestructureerd te werk te gaan en werk graag naar een doel toe. Als de doelen niet duidelijk zijn en het project chaotisch verloopt dan zakt mijn productiviteit enorm en heb ik moeite met het voltooien van mijn taken. Wanneer dingen ineens compleet anders gedaan moeten worden heb ik soms moeite om me hieraan aan te passen. Vaak ben ik er dan even vanaf en moet ik een en ander voor mezelf op papier zetten om het overzicht weer te krijgen.

### Extravertheid

*"Deze schaal heeft betrekking op het nodig hebben van sociale prikkels. Je scoorde **11** op deze schaal. Hoogscoorders zijn op zoek naar gezelligheid en treden graag op de voorgrond. Laagscoorders treden minder snel op de voorgrond."*

Deze uitslag klopt volgens mij ook wel. Ik hou wel van gezelligheid en het samenwerken met anderen, maar ik ben niet iemand die meteen naar de voorgrond treed. De afgelopen jaren ben ik hierin wel gegroeid en voel ik me ook wat meer op m'n gemak als ik op de voorgrond sta. Het leiding geven en presenteren gaat me steeds makkelijker af, echter is het nog niet iets wat ik graag doe.

### Openheid

*"Deze schaal heeft betrekking op originaliteit en intellectualiteit. Je scoorde **13** op deze schaal. Hoogscoorders treden graag buiten de betreden paden en zitten vol ideeën. Laagscoorders hebben een meer praktische instelling."*

Hierin kan ik me wat minder vinden, ik had eerder een score van rond de 8 verwacht. Naar mijn mening heb ik wel veel ideeën maar kijk ik wel altijd naar wat praktisch is. Daarnaast vind ik het vrij moeilijk om met wat origineels te komen en neig ik soms (te snel) naar bestaande oplossingen.

(1) 123test - Gratis psychologische tests. Geraadpleegd op 18 maart 2015, van https://www.123test.nl/bigfive

## Belbin teamrollen

In het begin van mijn studie (2011) heb ik een Belbin test uitgevoerd om erachter te komen welke teamrollen het beste bij mij passen. Sindsdien ben ik enorm gegroeid en ben daarom benieuwd in hoeverre dit terug te zien is in de resultaten. Daarom heb ik wederom dezelfde Belbin test na vier jaar nogmaals uitgevoerd. Hieronder zijn de resultaten in te zien en ga ik per rol kijken wat er veranderd is en hoe ik daarover denk.

<table>
	<tr>
		<th>Teamrol</th>
		<th>2011</th>
		<th>2015</th>
		<th>Verschil</th>
		</tr>
	<tr>
		<td>Bedrijfsman</td>
		<td>20%</td>
		<td>18,6%</td>
		<td>−1,4%</td>
	</tr>
	<tr>
		<td>Groepswerker</td>
		<td>12,8%</td>
		<td>10%</td>
		<td>−2,8%</td>
	</tr>
	<tr>
		<td>Onderzoeker</td>
		<td>14,2%</td>
		<td>17,1%</td>
		<td>+2,9%</td>
	</tr>
	<tr>
		<td>Plant</td>
		<td>8,5%</td>
		<td>8,6%</td>
		<td>+0,1%</td>
	</tr>
	<tr>
		<td>Voorzitter</td>
		<td>8,5%</td>
		<td>2,9%</td>
		<td>−5,6%</td>
	</tr>
	<tr>
		<td>Vormer</td>
		<td>11,4%</td>
		<td>10%</td>
		<td>-1,4%</td>
	</tr>
	<tr>
		<td>Waarschuwer</td>
		<td>11,4%</td>
		<td>11,4%</td>
		<td>0%</td>
	</tr>
	<tr>
		<td>Zorgdrager</td>
		<td>12,8%</td>
		<td>21,4%</td>
		<td>+8,6%</td>
	</tr>
</table>

### Bedrijfsman: 18,6% (−1,4%)

*"Stabiel en beheerst. Een praktische organisator, die beslissingen in concrete werkzaamheden omzet. Heeft een goed ontwikkeld zelfbeeld en beheerst zijn gevoelens. Noest en gedisciplineerd maar met flair in het organiseren, zeker onder druk of in verwarrende situaties."*

Volgens de testresultaten ben ik enigszins achteruit gegaan als bedrijfsman en hier kan ik me wel in vinden. Vooral met het afstuderen ben ik erachter gekomen dat ik toch wat minder gedisciplineerd ben dan vooraf gedacht. Vooral het motiveren van mezelf vind ik nog wel lastig en als er geen druk achter zit vind ik het moeilijk om me aan de deadlines te houden. Wat helpt is dat we het afgelopen halfjaar een eigen lokaal hadden met een aantal mede afstudeerders. Het presteren onder druk gaat me nog wel prima af en zolang ik werkzaamheden goed organiseer kan ik efficiënt te werk gaan.

### Groepswerker: 10% (−2,8%)

*"Stabiel, extrovert, weinig overheersen. Stimuleert en ondersteunt de teamleden, bevordert de communicatie en de teamgeest. Hij integreert mensen en hun activiteiten, is sociaal opmerkzaam en kan goed luisteren. Geschikt voor een leidinggevende rol: groepswerkers hebben een sterk verlichtend effect op teams."*

Aangezien ik het afgelopen anderhalf jaar erg veel zelfstandig en alleen gewerkt heb zijn mijn kwaliteiten als groepswerker wellicht wat teruggelopen. Tijdens mijn stage, afstuderen en mijn werk als freelancer werk ik wel samen in een team, maar ben ik zelf degene die de beslissingen maakt in mijn vakgebied. Hierdoor ben ik misschien iets te zelfverzekerd op dit gebied en vind ik het soms lastig om dingen van anderen aan te nemen. Dit is ook meteen een grote valkuil en ik ben mezelf bewust dat ik wat opener voor de mening van anderen moet staan. Ik ben wel snel geneigd om (te-)veel taken maar zelf te doen zodat ik zeker weet dat het goed gaat. Het zou mezelf wel een hoop rust geven als ik dingen makkelijker los kan laten en kan overlaten aan anderen.

### Onderzoeker: 17,1% (+2,9%)

*"Stabiel, dominant, extrovert. Gaat op zoek naar ideeën, ontwikkelingen en informatie buiten de deur en beschikt daarvoor over talloze contacten: ontspannen, sociaal, gezellig. Is niet zozeer zelf de bron van ideeën, maar pikt ze gemakkelijk op bij anderen."*

De afgelopen jaren heb ik veel ervaring en contacten opgedaan, en dit is ook terug te zien in de uitslag voor 'Onderzoeker'. Door geregeld samen te werken en veel op internet te zoeken naar nieuwe technieken ben ik enorm gegroeid. Ik kijk nu veel meer vooruit en vind het erg gaaf om de nieuwste technieken te gebruiken. Doordat ik de ontwikkelingen op de voet volg kom ik vaak nieuwe ideeën tegen en deze wil ik dan graag in de praktijk toepassen.

### Plant: 8,6% (+0,1%)

*"Dominant, zeer hoge intelligentie, introvert. De man met de plotselinge ideeën. ‘Ingeplant’ in rustige teams om creativiteit te genereren: hij maakt de nieuwe openingen. Een Plant roept weerstanden op door gebrek aan praktische zin en door kritische houding ten opzichte van 'domheid'."*

Volgens mij ben ik wel vrij intelligent, alleen totaal niet dominant, zeker niet in een projectgroep. Waarom ik toch nog 8.6% scoor op deze teamrol is mij een raadsel. Volgens anderen ben ik altijd bereid om te helpen als mensen iets niet snappen (domheid?). Wellicht komt het omdat ik zelf best wel introvert ben en niet zo zeer op de voorgrond hoef te staan.

### Voorzitter: 2,9% (−5,6%)

*"Stabiel, dominant, extrovert. De Voorzitter houdt de werkwijze van het team onder controle en laat de kracht van ieder teamlid zo goed mogelijk tot zijn recht komen. Geen buitengewone intelligentie, evenmin bijzondere creatieve gaven. Wel kalmte, realisme en nuchterheid. Tolerantie om te luisteren naar anderen, sterk genoeg om adviezen naast zich neer te leggen."*

Ik voel me inderdaad nog niet echt thuis in de rol van voorzitter of projectleider. Maar waarom ik in drie jaar met 5,6% gezakt ben weet ik niet. Ik had juist het gevoel dat ik de rol als voorzitter wel beter beheers sinds ik begonnen ben op de opleiding CMD. Vooral als derde en vierdejaars kwam de rol van voorzitter of projectleider vaak op mijn schouders te liggen. In het derde jaar moest ik nog punten voor projectmanagement halen en hierbij werd ik gedwongen tot deze rol. Daarnaast heb ik ook in een projectgroep gezeten met voornamelijk tweedejaars studenten. Hier was het nodig om het voortouw te nemen, en volgens mij ging me dat toentertijd prima af.

### Vormer: 10% (-1,4%)

*"Onrustig, dominant, extrovert. Hij geeft vorm aan de inspanningen van het team en zoekt patronen in de discussies. Uitdagend, ruziënd, snel gefrustreerd en onrustig. Eerder hard dan zachtmoedig, niet bang voor risico’s. Productief onder druk en bij hoge snelheid: verkoopleiders, uitgevers, voetbaltrainers."*



### Waarschuwer: 11,4% (0%)

*"Hoge intelligentie, stabiel, introvert. Analyseert de problemen en houdt de ideeën kritische tegen het licht. Serieus, voorzichtig en immuun voor enthousiasme. Hij wantrouwt de euforie en zijn prestatiemotivatie is gering."*

### Zorgdrager: 21,4% (+8,6%)

*"Rustig introvert. Houdt in de gaten dat er niets wordt overgeslagen: hij volgt alleen iedereen rusteloos, consciëntieus, zorgelijk en wat beschroomd ten opzichte van anderen. Ze ‘absorberen’ als het ware de stress (maagzweertype); de man achter de schermen die het planmatige verloop voor zijn rekening neemt."*

http://www.thesis.nl/testen/test/belbin-test

## Kolb leerstijlen

![Kolb test 2011 vs 2015](scriptie/bijlagen/reflectie-kolb.png)

### Beslisser

*"De beslisser durft besluiten te nemen. Hij koppelt graag de theorie aan de praktijk.*

*Als het gaat om een probleem op te lossen waar één juiste oplossing voor gezocht moet worden, ben je bij de beslisser aan het goede adres. Hij gebruikt hierbij graag technologische begrippen, modellen en theorieën.*

*De beslisser is praktisch ingesteld. Hij werkt graag volgens een plan zodat hij stap voor stap tot het juiste resultaat kan komen. In de planfase van een project weegt hij zorgvuldig voors en tegens tegen elkaar af. Hij gaat doelgericht en planmatig te werk en zet ideeën om in daden.*

*De beslisser leert van praktijkvoorbeelden. Hij leert optimaal als hij onder begeleiding van een expert kan oefenen. De expert kan hem de technieken tonen en staven met duidelijke praktische voorbeelden*

*De beslisser doet het goed in conventionele intelligentietesten. Hij houdt zich liever bezig met technische problemen en dingen dan met mensen en weet zijn emoties goed in toom te houden.*"

Bovenstaande tekst is één-op-één gekopieerd van de Thesis site, maar verbazingwekkend genoeg komt deze omschrijving exact overeen met mijzelf.

http://www.thesis.nl/testen/kolb/

## STARR reflectie

### STARR reflectie #1

**Situatie:** Ik vind het moeilijk om langere tijd gemotiveerd bezig te gaan voor school.

**Taak:** Het motiveren van mezelf.

**Actie:** Samen met een aantal mede afstudeerders een eigen lokaal regelen waar we kunnen werken aan onze afstudeerprojecten.

**Resultaat:** Ik kom nu iedere dag op school en lig netjes op schema met mijn afstuderen.

**Reflectie:** Door samen met anderen te zitten voel ik me meer verplicht om iedere dag naar school te gaan en dit zorgt ervoor dat ik wel gemotiveerd aan de slag ga.

### STARR reflectie #2

**Situatie:** Deadlines voelen niet echt als deadlines en worden te vaak uitgesteld.

**Taak:** Het halen van, en houden aan, deadlines.

**Actie:** Voor iedere week een vast moment plannen om de voortgang te bespreken met mijn mentor en vakdocent.

**Resultaat:** Aangezien ik niet iedere week hetzelfde wil laten zien moet ik wel wat doen aan het project en haal ik de deadlines wel.

**Reflectie:** Er moet een stok achter de deur zitten om dingen af te krijgen. In mijn werk als freelancer zijn dat de opdrachtgevers en het feit dat ik ervoor betaald wordt. Tijdens mijn studie moeten docenten en medestudenten me enigszins achter de broek aan zitten.

### STARR reflectie #3

**Situatie:** Bij het afstuderen moet je op expert niveau onderzoek doen, maar ik kan me maar moeilijk door de droge stof van het onderzoeken heen worstelen.

**Taak:** Het onderzoeken voor mezelf makkelijker maken.

**Actie:** In plaats van het project volgens de voor mij bekende waterval methode te doen, kies ik nu om de onderzoek uit Design Science toe te passen.

**Resultaat:** De onderzoeksresultaten komen nu voornamelijk uit het testen van het product bij de gebruikers. Deze resultaten zijn direct bruikbaar en toepasbaar op het product.

**Reflectie:** In mijn vakgebied, namelijk het ontwikkelen van applicaties, is het onderzoeken uitstekend te combineren met het ontwikkelen van het product. Door onderzoek te doen aan de hand van het testen vind ik het veel minder saai werk. Doordat de resultaten meteen zichtbaar zijn weet ik dat het zin heeft, en kan ik mezelf er makkelijker toe zetten.

### STARR reflectie #4

**Situatie:** Ik verlies onnodig veel tijd doordat ik slecht ben in het doorhakken van knopen.

**Taak:** Sneller keuzes maken en daardoor efficiënter werken.

**Actie:** Advies vragen aan anderen en afgaan op mijn eerste ingeving.

**Resultaat:** Doordat ik niet meer te lang wacht met het maken van keuzes zal het project sneller verlopen.

**Reflectie:** Door snel knopen door te hakken zorg ik ervoor dat het project voorspoediger verloopt. Hierdoor maakt het ook veel minder uit als je een keer een verkeerde keuze maakt, omdat je dan nog de tijd hebt om deze te corrigeren.

### STARR reflectie #5

**Situatie:** Bij vergaderingen en andere groepsaangelegenheden sprak ik mezelf niet gauw uit en stond ik teveel op de achtergrond.

**Taak:** Om ervoor te zorgen dat mijn mening en ideeën ook op tafel komen moest ik meer naar de voorgrond treden.

**Actie:** Door mezelf aan te bieden als projectleider of voorzitter dwong ik mezelf om meer naar de voorgrond te treden.

**Resultaat:** Doordat ik steeds vaker naar de voorgrond trad voelde ik me hier meer op m'n gemak en kon ik me ook makkelijker uitspreken voor een groep.

**Reflectie:** Ik moet vaker uit m'n comfort zone treden en dingen gaan doen die ik liever niet doe. Hierdoor gooi ik mezelf wel in het diepe maar tot nu toe gaat het me prima af en leer ik zo het snelst.


# Bijlagen

[Afstudeerplan Vincent Bremer.pdf](scriptie/bijlagen/Afstudeerplan Vincent Bremer.pdf)

[Eindpresentatie](/presentatie)